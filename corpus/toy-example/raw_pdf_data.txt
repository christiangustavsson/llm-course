Nationell strategi för cybersäkerhet 2025-2029
En ny era av cybersäkerhet
Nationell strategi för cybersäkerhet 2025-2029
2 Försvarsdepartementet
Produktion: Alice Thoms och Niklas Forsström/Regeringskansliet 2025
Foto: Niklas Forsström/Regeringskansliet (omslag), Kristian Pohl AB/Regeringskansliet (sida 7)
Innehåll
Förord 7
Vision 8
Den nationella cybersäkerhetsstrategins 
utgångspunkter 9
Målgrupp 10
Nationell politik för cybersäkerhet 10
Internationell kontext för nationell cybersäkerhet 12
Cybersäkerhetslandskapet 14
Hot från statliga aktörer 16
Hot från cyberaktivister 16
Hot från cyberbrottslighet och kriminella 
grupperingar 17
Brister i cybersäkerhetsarbetet 17
Komplex reglering 19
Kompetens- och kunskapsbrist 19
Bristande incidenthantering 20
Outvecklad informationsdelning mellan  
den privata och offentliga sektorn  21
Sårbara leveranskedjor, beroenden  
och produkter 21
Försvars departementet  3
Utmaningar kopplat till utvecklingen i digital 
infrastruktur och digitala tjänster 22
Utmaningar med uppkoppling av enheter  
och infrastruktur  22
Teknikutvecklingen  22
Regeringens inriktning 24
Pelare A: Systematiskt och effektivt 
cybersäkerhetsarbete 26
Mål 1: Ökat cybersäkerhetsarbete hos privata och  
offentliga organisationer 27
Mål 2: Stärkt cybersäkerhet i statlig och kommunal  
förvaltnings informationshantering 28
Mål 3: Stärkt cybersäkerhetsarbete inom  
kritisk infrastruktur 31
Mål 4: Robustare digitala leveranskedjor och  
minskat beroende 32
Mål 5: Förenklad regelefterlevnad och stärkt funktionellt 
tillsynsarbete 33
Mål 6: Utvecklat stöd för små och medelstora  
företags cybersäkerhetsarbete 34
Pelare B: Utvecklad kunskap och 
kompetensutveckling inom cybersäkerhet 36
Mål 7: Ökad cybersäkerhetsmedvetenhet och  
cyberhygien i samhället 37
Mål 8: Stärkt kompetensförsörjning, utbildning och  
fortbildning inom cybersäkerhet 38
Digitalt dörrlås.
Foto: Maskot/Folio/Image Bank Sweden
4 Försvarsdepartementet
Mål 9: Stärkt forskning och innovation  
på cybersäkerhetsområdet 41
Mål 10: Stärkt förmåga att hantera framväxande 
teknologiers risker och möjligheter 42
Pelare C: Förmåga att förhindra och hantera  
cybersäkerhetsincidenter 4 4
Mål 11: Effektivare och säkrare informationsdelning  
nationellt och internationellt 45
Mål 12: Stärkt privat-offentlig hantering  
av cybersäkerhetsincidenter 46
Mål 13: Utvecklad förmåga att förebygga och  
bekämpa cyberbrott 47
Genomförande och uppföljning 49
Begreppsförteckning 50
Försvars departementet  5
6 Försvarsdepartementet
Carl-Oskar Bohlin  
Minister för civilt försvar
Modern infrastruktur.
Foto: Felix Gerlach/Image Bank Sweden
Försvars departementet  7
Förord
Tiden för cyberpassivitet är förbi. Digital teknik berör numera 
närmast varje aspekt av det svenska samhället och ekonomin och 
den tekniska utvecklingen sker i fortsatt rekordfart. Det finns 
inga indikatorer på att det kommer förändras. Snarare står vi 
inför fortsatt acceleration. I takt med att det säkerhetspolitiska 
läget har försämrats och cyberhoten ökat, både sett till antal och 
komplexitet, ställs allt högre krav på Sveriges förmåga att säkra, 
skydda och stärka samhällets funktioner – även i cyberdomänen.
Sverige har länge dragit stor nytta av digitaliseringens möjligheter, 
men historiskt sett har cybersäkerhet ofta fått stå tillbaka för andra 
prioriteringar. Det är inte längre ett alternativ. Dagligen utsätts 
myndigheter, företag och enskilda individer för cyberangrepp i 
varierande omfattning, och mycket talar för att hotet kommer 
fortsätta öka. AI, maskininlärning och framtida kvantdatorer 
är fantastiska tekniker, men medför också ytterligare risker. 
Cybersäkerhet kan därför inte längre betraktas som enbart en 
teknisk fråga; i dag är det en grundpelare för vårt samhälles 
motståndskraft och en central del av det moderna civila försvar 
som nu byggs upp. 
Den nya nationella cybersäkerhetsstrategin har utarbetats med 
viktiga bidrag från aktörer i både offentlig och privat sektor. 
Under arbetets gång har ett entydigt budskap blivit tydligt: det 
är brådskande att gå från ord till handling och höja Sveriges 
cybersäkerhetsförmåga. Den här strategin och den tillhörande 
handlingsplanen utgör därför en tydlig ambitionshöjning från 
regeringens sida och vilar på insikten att ett starkt samarbete, 
särskilt mellan offentliga och privata aktörer, är avgörande för 
att Sverige ska vara motståndskraftigt i en snabbt föränderlig, 
teknologidriven värld.
Denna strategi är en viktig pusselbit i det krafttag som regeringen 
nu genomför för ökad cybersäkerhet, men dokumentet är inte 
mycket värt utan konkret genomförande, faktisk förmågehöjning 
och uppföljning. Därför vill jag uppmana våra myndigheter, 
näringslivet och alla medborgare att inse att var och en – precis 
som för alla delar av totalförsvaret – också spelar en avgörande 
roll för Sveriges cybersäkerhet. Endast tillsammans kan vi 
säkerställa att Sverige står väl rustat för att möta både dagens och 
morgondagens utmaningar på cyberområdet.
Cybersoldat.
Foto: Joel Thungren/Försvarsmakten
8 Försvarsdepartementet
Vision
Regeringens vision är ett motståndskraftigt 
Sverige med en hög nivå av cybersäkerhet1, där 
samhällsviktig verksamhet kan upprätthållas även 
vid cybersäkerhetsincidenter. För att uppnå denna 
vision krävs ett förstärkt cybersäkerhetsarbete 
och ett fördjupat och målinriktat samarbete mellan 
staten, näringslivet och akademin. Sverige ska 
dra full nytta av internationella samarbeten på 
cybersäkerhetsområdet inom EU, Nato och bilateralt 
med partnerländer för att aktivt stärka såväl vår 
nationella cybersäkerhet som den hos andra 
medlemsstater, allierade och partners.
1  Cybersäkerhet: denna strategi använder likt NIS 2-direktivet termen 
”cybersäkerhet” i stället för termen ”informations- och cybersäkerhet”.
Visionen understryker vikten av att få grundläggande och förstärkt 
cybersäkerhet på plats, samt vikten av fungerande samarbete mellan 
nyckelaktörer inom cybersäkerhetsområdet, såväl i fredstid som i 
krig. Ett välfungerande Nationellt cybersäkerhetscenter (NCSC) som 
bidrar till att samordna samhällets arbete med att stärka den nationella 
cybersäkerhetsförmågan behövs och kommer också sektorsansvariga 
myndigheter till gagn i deras arbete med att ta fram välanpassade krav. 
Detta är en grundförutsättning för hög cybersäkerhet och höjer den 
nationella förmågan att förebygga, förbereda sig för, förstå, bemöta 
och utvärdera cybersäkerhetsincidenter. Det bidrar också till en robust 
bas för det civila försvaret och till ett effektivt cyberförsvar samt 
bidrar till att stärka svenska företags position och konkurrenskraft. 
Allt detta ska sammantaget leda till ett säkrare Sverige.
Ansvarsprincipen gäller 
även på cyberområdet
Vid en cybersäkerhetsincident 
kan en krissituation uppstå 
som konsekvens och 
ansvarsprincipen därmed 
bli tillämplig inom den 
offentliga förvaltningen. 
Principen innebär att den 
som i normala fall ansvarar för 
en verksamhet, till exempel 
en statlig myndighet eller 
kommun, också har detta 
ansvar under en krissituation. 
I särskilda fall, till exempel 
vid det som i NIS 2-direktivet 
benämns storskaliga 
cybersäkerhetsincidenter 
och kriser, ska dock en 
eller flera behöriga cyber-
krishanteringsmyndigheter 
ansvara för nationell 
hantering. Detta gäller till 
exempel omfattande eller 
gränsöverskridande incidenter.
Försvars departementet  9
Den nationella 
cybersäkerhetsstrategins 
utgångspunkter
Den nationella strategin för cybersäkerhet utgår 
från nationella behov och från NIS 2-direktivet och 
dess allriskperspektiv för att hantera en bredd 
av utmaningar såsom kompetensbrist, komplex 
reglering, sårbara leveranskedjor och bristande 
systematiskt cybersäkerhetsarbete. Mot bakgrund 
av det säkerhetspolitiska läget fokuserar strategin 
därtill i vissa delar särskilt på antagonistiska hot i hela 
hotskalan.1 Strategin ersätter den tidigare strategin 
Nationell strategi för samhällets informations- och 
cybersäkerhet (skr. 2016/17:213).
1  I avsnitt 3 Cybersäkerhetslandskapet redogör regeringen för ett antal olika 
utmaningar, sårbarheter och hot som utgör strategins omvärldskontext.
Ett systematiskt och riskbaserat cybersäkerhetsarbete hos samhällets alla 
organisationer utgör, tillsammans med säkerhetsskydd och cyberförsvar, 
Sveriges nationella motståndskraft på cybersäkerhetsområdet. 
Organisationer används i denna strategi som samlingsbegrepp och avser allt 
från statliga myndigheter och statligt ägda bolag till bland annat kommuner, 
regioner och privata och kommunala bolag. Med ett systematiskt 
cybersäkerhetsarbete åsyftas att skyddsåtgärder prioriteras systematiskt 
och utifrån en bedömning av vilka risker som är mest sannolika och har 
störst potentiell påverkan. Säkerhetsskydd avser skydd av säkerhetskänslig 
verksamhet mot spioneri, sabotage, terroristbrott och andra brott som kan 
hota verksamheten samt skydd i andra fall av säkerhetsskyddsklassificerade 
uppgifter. Säkerhetsskydd inkluderar även de skyddsåtgärder som 
genomförs inom informations- och cybersäkerhetsområdet för att 
upprätthålla säkerhetsskyddet. Säkerhetsskyddslagen (2018:585) och 
säkerhetsskyddsförordningen (2021:955) gäller bland annat för den som till 
någon del bedriver verksamhet som är av betydelse för Sveriges säkerhet. 
Cyberförsvar är en integrerad del av det militära försvaret och bidrar till 
Sveriges samlade förmåga att möta ett väpnat angrepp. Cyberoperationer 
är en lika självklar del av krigföringen i dag som mark-, sjö-, luft- och 
rymdoperationer. I fredstid kan Försvarsmaktens cyberförsvarsresurser 
användas för att stödja samhället under kriser eller andra allvarliga händelser.
10 Försvarsdepartementet
Målgrupp
Den nationella strategin för cybersäkerhet och den tillhörande 
handlingsplanen ska vara av värde för hela samhället och alla typer 
av organisationer, såväl deras ledningar som de funktioner som 
arbetar med cybersäkerhet. Strategins primära målgrupp är dock 
myndigheterna med särskilt ansvar för verksamhet som bedrivs 
inom ramen för NCSC, och tillsynsmyndigheter inom den samlade 
cybersäkerhetsregleringen samt andra organisationer som ingår i 
beredskaps- och NIS 2-sektorerna.
Nationell politik för cybersäkerhet
Cybersäkerhet är ett område som sträcker sig över flera fält, 
politikområden och sektorer. Cybersäkerhetsfrågorna kräver 
således ett tvärsektoriellt arbete utifrån en rad olika kompetenser. 
Denna strategi kommer att utgöra regeringens långsiktiga 
inriktning för det systematiska arbetet med cybersäkerhet tillika 
regeringens politik för cybersäkerhet. Regeringens arbete med att 
stärka och bidra till Sveriges cybersäkerhet återspeglar sig även 
i bland annat propositionen Totalförsvaret 2025–2030 (prop. 
2024/25:34). I propositionen konstateras det att informations- och 
cybersäkerhet är en viktig förutsättning för hela totalförsvaret 
inklusive det militära cyberförsvaret. Vidare betonas vikten av att 
Försvarsmakten i fred kan bidra till cybersäkerhetsarbetet. Utrikes- 
och säkerhetspolitiska aspekter av cyberfrågor behandlas primärt 
i regeringens strategi Sverige i en digital värld – en strategi för 
Sveriges utrikes- och säkerhetspolitik inom cyberfrågor och digitala 
frågor (UD2024/16802). Den strategin och den nationella strategin 
för cybersäkerhet är ömsesidigt förstärkande. De båda strategierna 
har flera beröringspunkter. Exempelvis utgör nationell förmåga 
inom lägesmedvetenhet, attribuering och svarsåtgärder en viktig 
del i utrikes- och säkerhetspolitiskt bemötande av cyberhotaktörer. 
Koordinering av utrikes- och säkerhetspolitiken med åtgärder på 
nationell nivå är en förutsättning för samlad hantering av så kallade 
offentliga utpekanden och bidrar till stärkt medvetenhet  
och motståndskraft.
Regeringens nationella säkerhetsstrategi (skr. 2023/24:163) sätter 
ramarna för arbetet med nationell säkerhet. Den beskriver de 
prioriteringar och principer som ligger till grund för Sveriges 
säkerhet och är utgångspunkten för de överväganden som görs i 
denna strategi. Den nationella säkerhetsstrategin anger att åtgärder 
för att samhällsviktiga och samhällskritiska verksamheter ska 
bli mer motståndskraftiga mot allvarliga störningar i fredstid är 
en prioriterad del av arbetet med att stärka det civila försvaret. 
Samtidigt betonar regeringen i den nationella säkerhetsstrategin 
att Sveriges nationella säkerhet är en angelägenhet för alla i vårt 
samhälle. En målbild är även att säkerhetshotet från auktoritära 
stater som Kina, Ryssland och Iran prioriteras och hanteras i 
samarbete med demokratiska länder. Av strategin framgår att 
regeringen avser att stärka förmågan att identifiera, hantera och 
bemöta hybridhot och angrepp, inklusive cyberangrepp.
Statsminister Ulf Kristersson i EU-  
parlamentet under Sveriges  
ordförandeskap.
Foto: Eric Vidal/EU
Försvars departementet  11
Regeringen inledde under 2023 ett arbete med att utveckla 
NCSC med målet att centret bland annat ska utgöra navet i det 
nationella cybersäkerhetsarbetet. Under 2023 tillsattes en så kallad 
bokstavsutredning med uppdrag att se över centrets verksamhet (Fö 
2023:A). Utifrån den utredningen har regeringen beslutat att NCSC 
från och med den 1 november 2024 ska finnas inom Försvarets 
radioanstalt (FRA) samt att NCSC:s chef ska utses av regeringen. 
Utredningens övriga förslag bereds inom Regeringskansliet och berörs 
därför inte närmare i denna strategi.
I NIS 2-direktivet fastställs åtgärder för att uppnå en hög gemensam 
cybersäkerhetsnivå i hela unionen. Regeringen tillsatte under 2023 en 
utredning för att bland annat föreslå de anpassningar av svensk rätt som 
bör göras till följd av direktivet och utredningen överlämnade i mars 2024 
sitt delbetänkande (SOU 2024:18). Ansvarsförhållanden för de aktörer 
som omfattas av NIS 2-direktivet kommer att definieras i nationell 
reglering som införlivar direktivet i Sverige. I strategins bilaga 2 ges en 
nulägesbeskrivning av de centrala aktörer som har särskilda roller och 
ansvar att bedriva tillsyn, stötta och samordna arbetet med cybersäkerhet.1
Utöver denna cybersäkerhetsstrategi avser regeringen även att ta fram 
en strategi i enlighet med CER-direktivet 2. Cybersäkerhetsområdet 
har dessutom naturliga kopplingar till frågor om digital omställning 
och digital infrastruktur, vilket kommer att beröras ytterligare i 
regeringens kommande digitaliseringsstrategi.
1  Bilagan utgår till del från den nationella reglering som införlivade NIS-direktivet 
och kommer att uppdateras när bland annat implementeringen av NIS 
2-direktivet har fastställt ansvarsförhållandena inom svensk cybersäkerhet.
2  CER- och NIS 2-direktiven kompletterar varandra och ställer krav på 
samstämmighet. Exempelvis ska entiteter som identifierats som kritiska 
enligt CER-direktivet anses vara väsentliga enligt NIS 2-direktivet. Vidare 
ska nationella strategier antas som innehåller bland annat strategiska 
mål i syfte att uppnå och upprätthålla en hög cybersäkerhetsnivå (NIS 2) 
respektive en hög grad av motståndskraft (CER).
Svenska flaggan hissas vid 
Natos högkvarter i Bryssel för 
att uppmärksamma Sveriges 
Natomedlemskap.
Foto: Nato
12 Försvarsdepartementet
Internationell kontext för  
nationell cybersäkerhet
Sveriges cybersäkerhet och reglering på området styrs delvis nationellt 
men också i ökande grad av den internationella kontexten. Sveriges 
cybersäkerhetspolitik påverkas av internationell reglering, styrande 
dokument, policyer och standarder. På lagstiftningsområdet styrs 
utvecklingen främst av EU-samarbetet. EU-kommissionen har tagit 
flera initiativ till reglering och normgivning inom cybersäkerhet 
och digitala frågor, inte minst NIS 2-direktivet. Vidare finns 
cyberresiliensförordningen och cybersäkerhetsakten, vilka båda är 
direkt tillämpliga i EU:s medlemsstater. Därtill har Nato ett växande 
fokus på strategiska cybersäkerhets- och teknikfrågor, och inom 
Nato bedrivs ett omfattande arbete med cyberförsvar och strategiska 
tekniker. Den civil-militära kopplingen inom cybersäkerhetsfrågor 
understryker vikten av ett samordnat utvecklingsarbete mellan Nato 
och EU inom cybersäkerhet och cyberförsvar.
Det finns vidare internationella konventioner och avtal som i 
varierande grad ställer krav på och reglerar frågor om cybersäkerhet 
för Sverige. Omvänt gäller också att Sverige ställer krav på 
partnerländer. Att folkrätten gäller i cyberrymden har fastslagits i flera 
rapporter som antagits av FN:s generalförsamling 1. Inom FN har det 
dessutom utarbetats icke-bindande normer för ansvarsfullt statligt 
uppträdande i cyberrymden. Frågor om hur folkrätten ska tillämpas 
i olika avseenden diskuteras fortsatt bland annat i FN-sammanhang. 
Sverige publicerade i juli 2022 en nationell position om folkrätten i 
cyberrymden och EU:s medlemsstater enades i november 2024 om en 
deklaration om samma fråga.
1  Se till exempel resolution A/RES/76/19.
Försvars departementet  13
Sveriges cybersäkerhet påverkas av ett antal sårbarheter som kan 
ha olika ursprung och manifestera sig inom ett antal områden. Dessa 
sårbarheter kan samlat eller var för sig utgöra strategiska sårbarheter 
i ett digitaliserat samhälles cybersäkerhetslandskap och riskera att 
påverka samhällsviktig verksamhet och ytterst Sveriges säkerhet. 
Sårbarheter är vanligt förekommande och kan bland annat röra 
organisatoriska, tekniska, infrastrukturella och mänskliga faktorer. 
Sverige står också, likt andra länder, inför en dynamisk och föränderlig 
hotbild där cyberhotaktörer kontinuerligt utvecklar nya metoder och 
anammar ny teknik. Såväl att upptäcka sofistikerade cyberangrepp 
som att definitivt attribuera angrepp till en specifik hotaktör är 
komplext och bidrar till att cyberangrepp ofta innebär låg risk för 
påföljder, motåtgärder eller personliga konsekvenser för hotaktörer.
I det följande redogörs dels för ett antal typiska hotaktörer, dels för 
sårbarheter, som påverkar Sveriges cybersäkerhet. Såväl sårbarheter 
som antagonistiska hot kan leda till allvarliga konsekvenser. När en 
incident inträffar kan det också vara svårt att direkt avgöra om skälet 
är yttre påverkan eller annat fel. Det ska även framhållas att gränsen 
mellan statliga, kriminella och andra grupperingar ofta är svår att dra. 
Det finns flera exempel på aktörer inom organiserad brottslighet med 
nära, men dolda, kopplingar till antagonistiska statliga aktörer. 
Cybersäkerhetslandskapet
Skyddsrum.
Foto: Niklas Forsström/Regeringskansliet
14 Försvarsdepartementet
Försvars departementet  15
Utmaningar med uppkoppling av 
enheter och infrastruktur
Teknikutvecklingen
Utmaningar kopplat till utvecklingen i 
digital infrastruktur och digitala tjänster
Sårbara leveranskedjor, beroenden 
och produkter
Outvecklad informationsdelning mellan 
den privata och offentliga sektorn
Bristande incidenthantering
Kompetens- och kunskapsbrist
Komplex reglering
Brister i cybersäkerhetsarbetet
Hot från cyberbrottslighet och 
kriminella grupperingar
Hot från cyberaktivister
Hot från statliga aktörer
Varvskranarna i Göteborgs hamn.
Foto: Sofia Sabel/Image Bank Sweden
16 Försvarsdepartementet
Hot från statliga aktörer
Cyberangrepp utförda av statliga1 eller statsunderstödda2 aktörer 
mot svenska verksamheter har ökat i omfattning och kan få 
allvarliga konsekvenser. Statliga aktörer har sofistikerade offensiva 
cyberförmågor som bland annat kan användas för teknikstöld, 
underrättelseinhämtning eller annan verksamhet som tillfälligt stör 
eller förstör hela eller delar av system, ofta inom kritisk infrastruktur 
och samhällsviktig verksamhet. Cyberangrepp kan frikopplat från, 
eller inför eller under, en väpnad konflikt komplettera politiska, 
diplomatiska, ekonomiska, militära och andra medel som en hotaktör 
nyttjar. Statliga aktörer bedriver också informationspåverkan, 
bland annat med stöd av cyberangrepp, och nyttjar det fria 
informationsflödet på internet för antagonistiska syften. Den breda 
palett av metoder som aktörer använder för att påverka Sverige kan 
samlas under rubriken hybridhot. Genom sådana hot eftersträvar en 
motståndare att utnyttja alla sårbarheter i vårt samhälle för att bland 
annat uppnå sina politiska mål. Cyberangrepp i olika former är en ofta 
förekommande metod i dessa hybridaktiviteter. God cybersäkerhet 
försvårar således för hotaktörer att utöva hybridsaktiviteter mot 
Sverige och svenska intressen.
Hot från cyberaktivister
Cyberaktivister använder cyberangrepp som metod för att främja 
politiska eller ideologiska syften bland annat genom att exponera 
eller manipulera data. Cyberaktivister kan, baserat på politiska eller 
ideologiska motiv, sympatisera med eller agera för olika statsaktörer.
1  Statliga aktörer drivs direkt av underrättelse- och säkerhetstjänster eller 
deras täckföretag alternativt genom organisationer och icke-organiserade 
individer som agerar ombud.
2  Statliga aktörer kan också understödja kriminella grupperingar baserade i 
det egna landet eller härrörande från länder som gör lite eller inget alls för 
att förhindra sådan kriminell verksamhet.
Sjukvård.
Foto: Melker Dahlstrand/Image Bank Sweden
Försvars departementet  17
Hot från cyberbrottslighet och  
kriminella grupperingar
Antalet kriminella grupperingar som ägnar sig åt cyberbrottslighet1 i form av 
angrepp på it-system har stadigt ökat. En allt större andel brott begås i digitala 
miljöer eller med hjälp av digitala verktyg. It-beroende brottslighet kan utgöra 
hot mot såväl individer, företag och andra organisationer som samhället i 
stort, där ransomware-angrepp och datastölder är särskilt utmärkande. Denna 
typ av brottslighet kan få stora konsekvenser för enskilda och leder till stora 
kostnader för såväl privata som offentliga aktörer. Överbelastningsangrepp 
utförda av kriminella grupperingar riskerar också att påverka viktiga digitala 
samhällsfunktioner och förtroendet för dessa funktioner. Både kriminella 
aktiviteter som initieras av de kriminella grupperingarna själva på eget initiativ 
och sådana som utförs på uppdrag av någon annan mot betalning,2 spelar en 
betydande roll i det it-kriminella ekosystemet.
Cyberbrottslighet är gränsöverskridande och drar nytta av nya verktyg, exempelvis 
baserade på generativ AI och nya kommunikationstjänster. Information som 
krävs inom ramen för brottsutredningar finns ofta i andra länder, vilket försvårar 
brottsbekämpande myndigheters möjligheter till lagföring.
Brister i cybersäkerhetsarbetet
Många organisationer har brister i sitt förebyggande systematiska 
cybersäkerhetsarbete vilket medför att grundläggande säkerhetsåtgärder inte 
implementeras. Detta utgör en strategisk sårbarhet. Bland annat små kommuner 
och mindre aktörer, såsom små och medelstora företag, kan sakna ett 
tillfredsställande cybersäkerhetsarbete av bland annat resurs- och kompetensskäl. 
Kunskapsnivån om vad som är skyddsvärt i den egna verksamheten är dessutom 
ofta låg och många verksamhetsutövare har utmaningar i arbetet med att 
identifiera vilka delar av verksamheten som är säkerhetskänslig, samhällskritisk 
eller både och, inte minst ur ett tillgänglighetsperspektiv. Detta gör det svårt att 
ta medvetna beslut om informationshantering i allmänhet och dimensionering 
av skyddsåtgärder i synnerhet.
1  Cyberbrottslighet kan delas upp i två olika typer: it-beroende (cyber 
dependent) och it-relaterad (cyber enabled). It-beroende brott är till exempel 
ransomware och DDoS, medan it-relaterade är traditionella brott som 
använder sig av it, till exempel bedrägerier och illegal försäljning på nätet.
2  Benämns i vissa sammanhang Crime as a service, CaaS.
18 Försvarsdepartementet
Nyfikna barn.
Foto: Emelie Asplund/Image Bank Sweden
Försvars departementet  19
Organisationer som saknar tillräckligt förebyggande 
cybersäkerhetsarbete brister ofta även i analyser över vilka krav deras 
it-system behöver uppfylla baserat på verksamhetens behov. För att 
effektivt följa lagkrav och uppnå den förbättring som lagstiftaren avsett, 
krävs att organisationer genomför en grundlig verksamhetsanalys som 
komplement. Denna analys kan i sig vara komplex och omfattande, 
särskilt för organisationer som ansvarar för vitt skilda verksamheter och 
därmed har olika regleringar och krav att förhålla sig till.
Komplex reglering
Ökad reglering på cybersäkerhetsområdet ställer nya krav på organisationer 
att hantera cyberrelaterade verksamhetsrisker. Ett systematiskt arbete med 
cybersäkerhetsrisker stärker vanligen organisationers verksamhet och kan 
på lång sikt även vara kostnadsbesparande. Samtidigt kan betungande 
reglering också leda till kostnader för såväl privatpersoner och offentliga 
aktörer som enskilda näringsidkare. Olika regleringar, såväl nationella som 
internationella, kan samlat innehålla överlappande krav som är svåra att 
sortera bland, och som skapar utmaningar i att göra adekvata prioriteringar. 
Detta är särskilt fallet för mindre aktörer som små och medelstora företag 
med begränsade resurser. Det statliga cybersäkerhetsarbetet är dessutom 
uppdelat i olika, delvis överlappande ansvarsområden vilket medför att 
olika statliga myndigheter ansvarar för tillsyn, föreskrifter och vägledning 
enligt olika regelverk. Detta riskerar att försvåra för enskilda företag och 
organisationer att följa reglerna.
Kompetens- och kunskapsbrist
Kompetensförsörjning inom cybersäkerhetsområdet har under en lång 
tid varit en utmaning. Utöver brister i allmän cybersäkerhetskompetens 
råder det brist på både cybersäkerhetsexperter och personal med 
relevant utbildning och arbetslivserfarenhet inom angränsande områden 
såsom säkerhetsskydd och säkerhet inom så kallad operativ teknik1, 
även kallat OT-säkerhet. Denna brist, som även är global, påverkar 
såväl offentlig som privat sektor. Därtill är den generella kunskapen 
om cybersäkerhet ofta begränsad hos yrkesroller såsom chefer, jurister, 
upphandlare och it-utvecklare vilka också sällan arbetar med frågorna. 
Teknikutveckling och digital omställning bidrar till ett ständigt ökande 
behov av forskning, kompetens och färdigheter på området. Brist på 
generell cybersäkerhetskompetens hos organisationer kan dessutom leda 
till att tydliga krav inte ställs på de för verksamheten viktiga it-systemen. 
Vidare medför ökad och utvecklad reglering inom cybersäkerhet och 
säkerhetsskydd samt den återupptagna totalförsvarsplaneringen nya 
kompetensbehov för både tillsynsmyndigheter och verksamhetsutövare.
Svensk cybersäkerhetsforskning är konkurrenskraftig och det bedrivs 
framstående forskning vid flera universitet och högskolor. Samtidigt som 
ett fåtal forskningsområden inom cybersäkerhet är dominerande bedrivs 
forskning inom andra angelägna cybersäkerhetsfrågor enbart i begränsad 
omfattning och tvärvetenskapliga perspektiv saknas ofta. Vidare har 
koordinering inom cybersäkerhetsforskningen i Sverige ofta saknats.
1  Sådana system kan också benämnas cyberfysiska system eller industriella 
styr- och informationssystem.
Flygstridsledare.
Foto: Besav Mahmod/Försvarsmakten
20 Försvarsdepartementet
Bristande incidenthantering
Adekvata arbetssätt för incident- och kontinuitetshantering saknas 
hos många organisationer och få övar dessa förmågor. Bristande 
incidenthantering utgör en allvarlig risk för organisationer, särskilt 
i en tid av ökade cyberhot. Svaga processer ökar organisationers 
sårbarhet vid cybersäkerhetsincidenter. Bristfällig incidenthantering 
kan öka risken för förlust av känslig information, förlust av förmågan 
att tillhandahålla kritiska tjänster och finansiella förluster samt skada 
förtroendet för en verksamhet.
Cybersäkerhetsincidenter som omfattas av incidentrapporteringskrav 
ska också rapporteras till behöriga statliga myndigheter, men ett 
mörkertal i rapporteringen har länge varit en realitet nationellt och 
internationellt. Detta påverkar möjligheten att skapa en operativ 
lägesbild och varna andra organisationer, vilket riskerar att förvärra en 
uppstådd kris. Det minskar också möjligheterna att dra lärdomar och 
inrikta det förebyggande arbetet.
Mörkertalet i antalet rapporterade cyberbrott försvårar också 
brottsbekämpande myndigheters förebyggande arbete, operativa 
hantering och utredning vid cybersäkerhetsincidenter. I förlängningen 
påverkas möjligheten att lagföra den som har utfört en brottslig 
handling. Det finns inte någon skyldighet att polisanmäla 
cyberbrott. Detta ställer krav på skyndsam informationsdelning 
mellan de myndigheter som tar emot incidentrapportering och 
brottsbekämpande myndigheter för att öka möjligheten att följa upp 
brott och att säkra bevis.
Försvars departementet  21
Outvecklad informationsdelning mellan den 
privata och offentliga sektorn 
Organisationer är beroende av varandra för att förebygga, uppmärksamma 
och hantera sårbarheter, hot och cybersäkerhetsincidenter. Privata och 
offentliga organisationer har tillgång till olika informationsflöden. Expert- och 
tillsynsmyndigheter tar exempelvis emot incident- och sårbarhetsrapporter, 
medan privata organisationer innehar majoriteten av samhällets cyberresurser 
och är centrala för nationell cybersäkerhetsförmåga. Informationsdelning och 
samarbete mellan och inom privat och offentlig sektor kräver bland annat 
uppbyggda kommunikationsvägar och adekvata processer samt tillit aktörer 
emellan. Dessa processer behöver bland annat utgå ifrån och ta hänsyn till 
privata aktörers affärsintressen och sekretess för affärs- och driftförhållanden. 
Outvecklat och bristande samarbete mellan det privata och offentliga, 
nationellt såväl som internationellt, utgör en sårbarhet.
Sårbara leveranskedjor, beroenden och produkter
Incidenter i digitala leveranskedjor, såsom vid systemfel hos leverantörer, 
kan leda till konsekvenser utanför den organisation som initialt 
drabbats och kan orsaka störningar i samhällskritiska funktioner. 
Dagens komplexa beroenden medför dessutom svårigheter att kartlägga 
sårbarheter i digitala leveranskedjor och försvårar ansvarsutkrävande.
Svag cybersäkerhet hos leverantörer riskerar att påverka säkerheten hos 
kundorganisationer. Givet att många organisationer är beroende av externt 
levererade it-driftstjänster, blir organisationer som inte beaktat denna 
omständighet i sina riskanalyser sårbara om en leverantör misslyckas 
med att leverera sin tjänst. I sådana fall riskerar organisationen att sakna 
alternativa lösningar. Det kan vidare innebära allvarliga risker om många 
organisationer är beroende av samma tjänst eller system.1 Vid sådan 
oligopol- eller monopolställning minskas också kundens flexibilitet och 
valmöjligheter, till exempel möjligheten att nyttja alternativa tjänster vid 
pågående incidenter. Beroenden av digitala produkt- och tjänsteleveranser 
från organisationer baserade i tredjeland, kan både vara olämpliga och 
utgöra en sårbarhet som kan användas som politiskt påtryckningsmedel.
Osäkra digitala produkter med låg cybersäkerhet utgör en stor risk för 
både nationella och internationella leveranskedjor. Osäkerhet och risker 
uppstår även ofta vid uppdateringar av hård- och mjukvara. På EU-
nivå har detta identifierats som nödvändigt att åtgärda och är i fokus för 
cyberresiliensförordningen som syftar till att höja tillverkares och leverantörers 
ansvar för cybersäkerhet och att produkter med digitala element placeras på 
inre marknaden med färre sårbarheter.2 Utveckling och bred användning av 
internationella säkerhetsstandarder på teknik- och cybersäkerhetsområdet kan 
också bidra till mer robusta leveranskedjor. Utvecklingen av internationella 
standarder präglas dock i ökad grad av geopolitisk konkurrens.
1  Okända brister hos och/eller brister i kravställning mot en it-leverantör 
som levererar it-stöd till många organisationer riskerar att leda till stora 
störningar inom såväl privat som offentlig sektor i Sverige. Konsekvensen 
av att licensavgifter höjs, eller att tjänster upphör, riskerar också bli stora.
2  Den inre marknadens sårbarhet för låg cybersäkerhet är också i fokus för 
certifieringsramverket som etablerats i cybersäkerhetsakten. Möjligheten 
att genom certifiering visa uppfyllnad av cybersäkerhetskrav finns reglerat 
i flera EU-akter såsom NIS 2-direktivet, cyberresiliensförordningen, AI-
förordningen och den reviderade eIDAS-förordningen.
Max IV-laboratoriet i Lund.
Foto: Per Pixel Petersson/Image Bank Sweden
22 Försvarsdepartementet
Utmaningar kopplat till utvecklingen i digital 
infrastruktur och digitala tjänster
Sveriges digitala infrastruktur utvecklas kontinuerligt. Nya generationers 
mobilnät rullas ut och rymden är också en infrastrukturdomän för 
mobildatakommunikation. Behoven av tillförlitlig och säker digital 
infrastruktur samt digitala tjänster växer i betydelse och omfattning. 
Det skapar många nya möjligheter, men ställer också höga krav på både 
upphandlingsförmåga och en väl utvecklad hantering av sårbarheter och 
beroenden för såväl privata som offentliga alternativ. 
Utmaningar med uppkoppling av enheter 
och infrastruktur 
Processer inom kritisk infrastruktur1 som tidigare varit manuella eller 
mekaniska har med tiden digitaliserats alltmer. Denna utveckling förstärks 
av framväxten av nya så kallade IoT-enheter, som ständigt är uppkopplade, 
och som kan användas bland annat för att styra och övervaka processer. 
De system som används inom kritisk infrastruktur har tekniska 
förutsättningar som särskiljer dem från traditionella it-system och gör dem 
komplexa att skydda. Säkerhetsarbete inom OT-säkerhet utgör därför en 
utmaning, bland annat mot bakgrund av kompetensbristerna på området. 
IoT-enheter med svag säkerhet kan medföra betydande 
cybersäkerhetsrisker och kan om de är anslutna till organisationers 
övriga it-infrastruktur utlösa cybersäkerhetsincidenter. Även för 
privatpersoner kan IoT-konsumentprodukter med låg säkerhet innebära 
risker. Sådana produkter kan också nyttjas i botnätverk och användas av 
hotaktörer för överbelastningsattacker mot andra organisationer.
Teknikutvecklingen 
Utveckling av strategiskt viktig teknik skapar möjligheter för Sverige. 
Teknikutveckling kan påverka samhällets säkerhet. Till exempel kan användning 
av AI-funktioner effektivisera cybersäkerhetsarbetet. Samtidigt kan AI användas 
för att genomföra cyberangrepp och desinformationskampanjer med bredare 
spridning. Cybersäkerhetsincidenter i AI-system får också ökade konsekvenser i 
takt med att samhällets beroende av sådana system ökar. 
Utveckling av kvantteknik och kraftfulla kvantdatorer gör vissa 
kryptografiska algoritmer alltmer sårbara för forcering. Genom bland 
annat cyberangrepp, avlyssning och annan underrättelseinhämtning kan 
kvalificerade hotaktörer få tillgång till krypterade data som de lagrar i 
syfte att kunna forcera när kvanttekniken i framtiden utvecklats.
1  Kritisk infrastruktur innefattar bland annat tjänster och tillhandahållare 
av dessa inom sektorerna finans, transport, energi och elektronisk 
kommunikation. Det kan också handla om it-infrastruktur som används 
brett inom statlig och kommunal förvaltning. Denna uppräkning ska 
dock inte ses som uttömmande eller som en legal definition. Kritisk 
infrastruktur innefattar en mängd verksamheter, varav många omfattas av 
NIS 2-direktivet, säkerhetsskyddsregleringen eller andra sektorsspecifika 
unionsrättsakter som innehåller motsvarande cybersäkerhetskrav såsom 
DORA-förordningen.
Försvars departementet  23
24 Försvarsdepartementet
Regeringens inriktning
Strategin utgår från tre pelare 
som anger inriktning för Sveriges 
cybersäkerhetsarbete.
Pelarna innehåller i sin tur ett antal mål 
med tillhörande resultatindikatorer. 
Strategins mål tar sikte på ett antal 
områden för att åstadkomma 
förflyttningar och bemöta de hot och 
sårbarheter som beskrivs i avsnittet 
Cybersäkerhetslandskapet. Målen i 
strategin sträcker sig till och med 2029. 
För respektive mål finns en inledning 
som beskriver målet och sätter det i sitt 
sammanhang. Därefter presenteras under 
rubriken ‘Önskat läge 2030’ regeringens 
vision för var Sverige befinner sig, och 
vilka förflyttningar som skett, inom 
respektive mål vid strategins utgång. 
Givet det långsiktiga utvecklingsarbetet 
med NCSC, där centret ska vara navet för 
det nationella cybersäkerhetsarbetet, ser 
regeringen att centret har en väsentlig 
roll inom ett flertal av målområdena och 
uppföljning av dessa.
Till strategins pelare och mål kopplas en 
handlingsplan (bilaga 1) med ett antal 
aktiviteter som svarar mot regeringens 
inriktning och kraven i NIS 2-direktivet. 
Handlingsplanens innehåll kommer 
att uppdateras löpande och aktiviteter 
tillföras för att stegvis uppnå målen.
Försvars departementet  25
Pelare A: Systematiskt och 
effektivt cybersäkerhetsarbete 
Pelare B: Utvecklad kunskap 
och kompetensutveckling 
inom cybersäkerhet
Pelare C: Förmåga att 
förhindra och hantera 
cybersäkerhetsincidenter
26 Försvarsdepartementet
Pelare A: Systematiskt och effektivt 
cybersäkerhetsarbete
handlar om att öka svensk motståndskraft 
genom att ge förutsättningar för alla samhällets 
organisationer att stärka sitt systematiska 
cybersäkerhetsarbete, om att öka säkerheten i 
digitala leveranskedjor och produkter, och om att 
skydda kritiska system och verksamheter.
Utöver aktiviteterna i handlingsplanen gäller följande 
övergripande resultatindikatorer för pelare A:
• Antalet organisationer som nyttjat NCSC:s råd och stöd 
inom cybersäkerhetsområdet har ökat.
• Antalet statliga myndigheter som genomfört 
cybersäkerhetsmätningar har ökat.
• Andelen organisationer som genom systematiska 
arbetssätt implementerat cybersäkerhetsåtgärder, både 
administrativa och tekniska, har ökat.
Kraftledningar i vinterfrost.
Foto: Tomas Arlemo/Svenska kraftnät
Mål 1: Ökat cybersäkerhetsarbete hos privata och 
offentliga organisationer
Ett robust samhälle har behov av väl fungerande it-system 
varför grundläggande cybersäkerhetsarbete skapar 
förutsättningar för att hantera fredstida kriser och ytterst krig. 
I ett digitaliserat samhälle behöver därför alla organisationer 
ha ett fullgott, systematiskt säkerhetsarbete och som en del 
av detta implementera cybersäkerhetsåtgärder. Respektive 
organisations ledning har det yttersta ansvaret för sin verksamhet 
och därmed dess cybersäkerhet. Kraven i NIS 2-direktivet på 
att ledningsorgan ska godkänna riskhanteringsåtgärder för 
cybersäkerhet och övervaka deras genomförande samt genomgå 
utbildning lägger en god grund, men måste i sin tur baseras på en 
grundläggande förståelse för hur verksamheten kan påverkas av 
en cyberrelaterad incident.
Försvars departementet  27
Önskat läge 2030
Organisationer som bedriver samhällsviktig verksamhet genomför noggranna 
verksamhetsanalyser för att identifiera vilken cybersäkerhetsförmåga som 
är nödvändig för att garantera organisationens verksamhet. Berörda statliga 
myndigheter har genom aktivt deltagande i EU-samarbetet kring NIS 
2-direktivets krav tagit fram nationellt anpassade vägledningar och stöd. 
Tillsammans med relevanta standarder stöttar berörda statliga myndigheters 
vägledning organisationers anpassning till NIS 2-direktivets krav och 
därigenom införandet av proportionella säkerhetsåtgärder. NIS 2-direktivets 
kravnivå får genomslag även hos organisationer som inte omfattas av 
direktivet, särskilt organisationer med samhällskritisk funktion som redan 
omfattas av reglering med omfattande krav men som saknar allriskperspektiv. 
Sektorsspecifika cybersäkerhetsakter, som till exempel DORA-förordningen, 
tillämpas och utvidgar kraven på motståndskraft till ytterligare aktörer. 
En grundläggande cyberhygien är en integrerad del i all samhällsviktig 
verksamhet och en ökad cybersäkerhetsmognad inom alla samhällskritiska 
sektorer är uppnådd. Offentliga aktörer och företag, oavsett storlek, arbetar 
aktivt med kontinuitetsplanering som en central del av sin beredskap.
Alla organisationer har förutsättningar för och tar ansvar för att skydda sin 
information och de nätverks- och informationssystem som används för 
verksamheten eller för att tillhandahålla tjänster. Även tillgång till information 
samt till funktioner och förmågor upprätthålls. Skyddet dimensioneras utifrån 
såväl verksamhetens och informationens säkerhetsbehov som reglerade krav 
och stöttas av välutvecklat stöd och vägledning från de statliga myndigheter 
som har i uppgift att ge sådant stöd. Organisationer har en planering för 
vilken verksamhet som alltid behöver kunna upprätthållas vid störningar 
eller incidenter. Privat-offentlig samverkan har utvecklats inom flera sektorer 
för att spegla privata aktörers alltmer centrala ställning för nationell säkerhet. 
Berörda statliga myndigheter erbjuder utbildning till ledningsorgan inom 
samhällsviktig verksamhet och beredskapsorganisationer.
En gemensam och dimensionerad nationell cybersäkerhet som bygger 
på reglerad kravställning, fastställda säkerhetsnivåer och nationellt 
kravställda produkter och tekniska lösningar har implementerats i 
skyddsvärda verksamheter såväl offentligt som privat.
Digitala samhällsviktiga tjänster.
Foto: Liselotte van der Meijs/Image Bank Sweden
Mål 2: Stärkt cybersäkerhet i statlig och kommunal 
förvaltnings informationshantering
Att den offentliga sektorn kan säkerställa en hög nivå av 
cybersäkerhet är avgörande för att upprätthålla ett högt 
förtroende för offentliga institutioner. Statliga myndigheters, 
kommuners och regioners förutsättningar och resurser att 
bedriva ett fullgott cybersäkerhetsarbete skiljer sig samtidigt åt. 
Rysslands fullskaliga invasion av Ukraina har också aktualiserat 
frågan om statens förmåga att upprätthålla samhällsviktiga 
tjänster och kritisk infrastruktur samt skydda viktiga grunddata 
även i kris och ytterst krig.
28 Försvarsdepartementet
Önskat läge 2030
Berörda statliga myndigheters verktyg för cybersäkerhetsmätningar 
utvecklas och får större genomslag i att stödja andra organisationer 
med att kartlägga det interna cybersäkerhetsarbetet. Tillhörande 
råd om vilka åtgärder som organisationer, utifrån deras resultat i 
cybersäkerhetsmätningar, bör vidta har utvecklats och fått större 
genomslag. Kraven i den svenska reglering som genomfört NIS 
2-direktivet har lagt en god grund för att höja cybersäkerheten i den 
offentliga förvaltningen vilket också framgår i förmågebedömningar 
av aktörernas cybersäkerhet inom det civila försvaret. Enhetliga 
säkerhetskrav och säkerhetsnivåer i den offentliga sektorn främjar 
upprätthållandet av cybersäkerhet i hela hanteringskedjan och en 
gemensam stark cybersäkerhet. 
Statliga myndigheter erbjuder samordnade, säkra och i 
möjligaste mån kostnadseffektiva alternativ för gemensam digital 
infrastruktur och it-tjänster, vilket har underlättat för aktörer med 
bristande cybersäkerhetsförmåga och bidragit till att säkerställa 
samhällsfunktioner genom hela konfliktskalan. Ramavtal finns på 
plats med cybersäkerhetskrav som skyddar konfidentialitet, riktighet 
och tillgänglighet. Upphandling med adekvata krav resulterar i avtal 
med robusta säkerhetskrav som leder till väl fungerande tjänster, säker 
hantering av information, samt innovation inom säkerhetsområdet. 
Sammantaget tryggas samhällets tilltro till att rätt information alltid 
finns tillgänglig för rätt part.
Statliga myndigheters nationella insatser kring tekniskt stöd är 
kostnadseffektiva och möter målgruppens behov. Fler kollektiva 
tekniska säkerhetslösningar erbjuds centralt och stöttar särskilt 
cybersäkerheten hos små organisationer i myndighetssektorerna och 
i kommuner och regioner där information som är av betydelse för 
samhällskritisk och samhällsviktig verksamhet återfinns. Kommuner 
och regioner har identifierat och implementerat fler effektiva 
gemensamma metoder för att höja sin kollektiva cybersäkerhet.
Försvars departementet  29
30 Försvarsdepartementet
Kritisk infrastruktur
Annan samhällsviktig 
verksamhet
Samhället i övrigt
Reningsverk.
Foto: Per Pixel Petersson/Image Bank Sweden
Mål 3: Stärkt cybersäkerhetsarbete inom  
kritisk infrastruktur
Att kritisk infrastruktur kan upprätthållas är nödvändigt för 
samhällets säkerhet och stabilitet. Många av de tjänster och 
funktioner som utgör kritisk infrastruktur tillhandahålls av 
privata organisationer. Cybersäkerhetsarbetet för operatörer 
av kritisk infrastruktur behöver bland annat därför utgå från 
verksamheternas individuella förutsättningar, men också från 
deras särskilda sårbarheter och den specifika hotbild som riktas 
mot den aktuella verksamheten. Samhällets beroende av dessa 
verksamheter gör deras cybersäkerhetsarbete centralt. Stärkt 
cybersäkerhetsarbete bidrar också till att försvåra för hotaktörer 
att rikta cyberattacker mot kritisk infrastruktur som en del av 
hybridaktiviteter för att påverka Sverige. 
Försvars departementet  31
Önskat läge 2030
Operatörers skydd av kritisk infrastruktur, inklusive säkerhetsarbetet 
inom OT, dimensioneras utifrån infrastrukturens samhällsbetydelse 
och antagonistiska hotbild. Säkerhetsövervakning av it- och OT-system 
inom kritisk infrastruktur stimuleras. Sektorsansvariga myndigheter 
enligt NIS 2-regelverket samt andra berörda statliga myndigheter 
nyttjar NCSC:s råd och stöd inom cybersäkerhet för att sektorsanpassa 
vägledningar och andra styrdokument för respektive sektor. Operatörers 
arbete med att implementera säkerhetsåtgärder stärks därigenom 
vilket, tillsammans med deras hantering av sårbarheter, leder till höjd 
motståndskraft. Statliga myndigheter utvecklar stöd för skydd av 
kritisk infrastruktur. NIS 2- och beredskapsorganisationer tillgodogör 
sig det stöd och den utbildning som erbjuds inom säkerhet för kritisk 
infrastruktur. Samarbetet och informationsdelningen mellan statliga 
myndigheter och operatörer av kritiska system har utvecklats och 
sammanlänkar sektorer, utifrån att sektorer ofta har tydliga överlapp 
och beroenden sinsemellan. Övnings- och testverksamhet som 
möjliggörs genom bland annat cyber range-miljöer fortsätter utvecklas 
och nyttjas i bred utsträckning. Sektorsspecifika samarbetsforum har 
fortsatt en central roll när det gäller samverkan, övningsverksamhet 
och informationsdelning, och ett ökat samarbete sker mellan statliga 
myndigheter och näringslivet.
Mål 4: Robustare digitala leveranskedjor och  
minskat beroende
Hantering av digitala leveranskedjor, molntjänster och beroenden 
utgör en central prioritering för regeringens cybersäkerhetsarbete. 
För att stärka Sveriges cybersäkerhet behöver monoberoenden 
och kritiska tredjelandsberoenden identifieras och hanteras och 
digitala leveranskedjor bli mer robusta. 
32 Försvarsdepartementet
Önskat läge 2030
Sverige har en hög ambition i det nationella och det internationella 
arbetet för säkerhet i digitala leveranskedjor, särskilt på EU-
nivå. Statliga myndigheter ger organisationer, såväl privata som 
offentliga, vägledning när det gäller inventering av leveranskedjor och 
utkontraktering. Organisationer inventerar och bedömer säkerheten 
i sina leveranskedjor samt ställer adekvata cybersäkerhetskrav i avtal 
med leverantörer. Även de organisationer som inte omfattas av NIS 
2-direktivet bedömer beroenden och risker i sina leveranskedjor samt 
säkerställer nödvändiga reservrutiner. 
Bestämmelserna i cyberresiliensförordningen om cybersäkerhet 
i produkter med digitala element leder till ökad säkerhet i 
leveranskedjor. Svenska företag som tillämpar säker utveckling 
av mjukvara och fast programvara samt inbyggd säkerhet är mer 
konkurrenskraftiga och bidrar till att förse marknaden med produkter 
med färre säkerhetsbrister. Efterfrågan på säkra produkter bland 
organisationer i Sverige har ökat, pådrivet av högre och bättre 
kravställning från den offentliga sektorn när det gäller tjänster 
och produkters funktion. Sverige slår vakt om fortsatt inflytande 
inom internationell standardisering och bidrar till välanpassade 
internationella standarder som främjar säkra leveranskedjor. Berörda 
statliga myndigheter, i samarbete med näringslivet, verkar bland 
annat för att nya standarder och europeiska certifieringsordningar 
för cybersäkerhet utvecklas transparent samt att svenska 
behov och prioriteringar får genomslag. Organisationer nyttjar 
cybersäkerhetscertifierade it-tjänster och produkter utifrån  
sin riskbedömning.
Ambulanspersonal.
Foto: Helena Wahlman/Image Bank Sweden Mål 5: Förenklad regelefterlevnad och stärkt 
funktionellt tillsynsarbete
Regleringen på området kommer kontinuerligt att öka och i takt 
med växande systemintegration, där fler aktörer blir beroende av 
varandra, är ytterligare reglering och skärpta cybersäkerhetskrav 
för fler aktörer att vänta. För att höja samhällets cybersäkerhet, är 
det därför viktigt att så långt som möjligt förenkla organisationers 
tillämpning av komplexa regler samt att stärka och samordna 
tillsynsmyndigheters verksamhet. Förenklad regelefterlevnad kan 
också stärka konkurrenskraften hos företag. 
Försvars departementet  33
Önskat läge 2030
Sverige är, med stöd i genomförda nationella åtgärder, en ledande 
medlemsstat i utvecklingen av nya internationella regelverk inom 
cybersäkerhet som innehåller proportionerliga och harmoniserade 
regler. Statliga myndigheters aktiva deltagande i erfarenhetsutbytet på 
EU-nivå bidrar till harmoniserade NIS 2-krav mellan medlemsstater. 
NIS 2-direktivets krav har omsatts i ensade regelverk sektorerna 
emellan och skapat förutsättningar för effektiv regelefterlevnad. 
Statliga myndigheter är väl koordinerande när det gäller befintlig 
reglering i syfte att föreskrifter, allmänna råd och vägledningar 
så långt som möjligt ensas och följer en likartad logik, struktur 
och terminologi. NCSC:s råd och stöd i cybersäkerhetsfrågor 
kompletterar sektorsmyndigheternas föreskriftsarbete. Genom 
kontinuerligt utvecklad tillsynsverksamhet stärks efterlevnaden av 
cybersäkerhetsregleringen. Myndigheter med centrala roller har rätt 
befogenheter och mandat.
Lindholmen Science Park.
Foto: Lindholmen Science Park
Mål 6: Utvecklat stöd för små och medelstora  
företags cybersäkerhetsarbete
Näringslivet står för stora ekonomiska värden kopplat till 
såväl innovation som produktion och samhällsviktiga tjänster. 
Små och medelstora företag utgör majoriteten av företagen 
i Sverige och står sammantaget för en ansenlig del av dessa 
värden, samtidigt som de generellt sett är mer sårbara än 
större företag för cybersäkerhetsrisker. När dessa drabbas av 
cybersäkerhetsincidenter kan omfattande produktionsbortfall, 
störningar i samhällsviktiga tjänster och ekonomiska 
konsekvenser uppstå. Vissa små och medelstora företag har god 
cybersäkerhet, och det finns även ett starkt segment av sådana 
bolag verksamma inom cybersäkerhetsfältet, men faktorer som 
bristande cybersäkerhetsmedvetenhet och knappa resurser gör 
majoriteten av dem sårbara. Dessa löper dessutom ofta stor risk 
att inte återhämta sig från allvarliga cybersäkerhetsincidenter. 
Små och medelstora företags motståndskraft och skydd av 
affärshemligheter är därför en väsentlig del i att slå vakt om 
Sveriges samlade konkurrens- och motståndskraft. 
34 Försvarsdepartementet
Önskat läge 2030
Statliga myndigheter erbjuder i större utsträckning stöd och 
vägledning som stöttar små och medelstora företag, även till dem 
som inte omfattas av den svenska reglering som genomfört NIS 
2-direktivet. Statliga myndigheters samarbeten med intresse- och 
företagsorganisationer stimuleras och nyttjas för att motverka 
digitala brott och öka cybersäkerheten. Teknikföretag tar ansvar för 
att erbjuda säkra tjänster, vilket indirekt stärker små och medelstora 
företags cybersäkerhet genom säkrare it-tjänster. Små och medelstora 
företag nyttjar stöd som erbjuds av organisationer såsom regionala 
handelskammare och bransch- och intresseorganisationer. Därtill ser 
aktörerna tillsammans över möjligheterna att nyttja gemensamma 
tekniska säkerhetslösningar vilket minskar små och medelstora 
företags behov att med egna resurser och kompetens omhänderta 
väsentliga områden för att cybersäkra sin verksamhet. EU:s 
kompetenscentrum för cybersäkerhet nyttjas genom att små och 
medelstora företag, via det nationella samordningscentret (NCC-SE), 
kan ansöka om medel för stärkt cybersäkerhetskapacitet.
Försvars departementet  35
36 Försvarsdepartementet
Pelare B: Utvecklad kunskap och 
kompetensutveckling inom cybersäkerhet
Utvecklad kunskap och kompetens 
inom cybersäkerhet handlar om att öka 
medvetenheten, utveckla och bygga kompetens 
inom cybersäkerhet på alla nivåer samt att 
främja svensk forskning, innovation och säker 
tillämpning av ny teknik.
Utöver aktiviteterna i handlingsplanen gäller följande 
övergripande resultatindikatorer för pelare B:
• Andelen personer som har nåtts, och tagit till sig av, 
informationskampanjer om cybersäkerhet har ökat.
• Antalet forsknings- och innovationsprojekt inom 
cybersäkerhet som har fått EU-finansiering har ökat.
• Antalet företag verksamma inom cybersäkerhet i Sverige 
har ökat.
• Antalet utbildade inom cybersäkerhet eller motsvarande 
har ökat. 
• Antalet företag som genomgått verksamhetscertifiering 
inom cybersäkerhet har ökat.
Kontor.
Foto: Niklas Forsström/Regeringskansliet
Mål 7: Ökad cybersäkerhetsmedvetenhet och 
cyberhygien i samhället
En tilltagande exponering för digitala hot och risker ställer krav 
på god cyberhygien och en medveten säkerhetskultur i hela 
samhället. Med cyberhygien avses grundläggande åtgärder för att 
skydda sig själv och andra online. Säkrare internetanvändning hos 
den enskilde bidrar till att Sveriges cybersäkerhet stärks genom 
att sårbarheten för bedrägerier och cyberangrepp minskar. Att 
åstadkomma beteendeförändringar hos allmänheten kräver 
kontinuerliga insatser från olika organisationer, såväl privata som 
offentliga och ideella. 
Försvars departementet  37
Önskat läge 2030
Medborgare är välinformerade om vikten av god cyberhygien och 
är bättre rustade för att hantera och möta cybersäkerhetsrisker. 
Åtgärder genomförs för att ge individer, utifrån deras förutsättningar 
och behov, bättre möjligheter till god cyberhygien. Arbetsgivare 
säkerställer också att processer och rutiner främjar säkra 
arbetssätt och cybersäkerhetsmedvetenhet. Statliga myndigheters 
informations- och utbildningskampanjer utvecklas löpande i syfte 
att få större genomslag och för att främja beteendeförändringar i 
samhället. Statliga myndigheter, ideella organisationer och företag 
bedriver i samarbete informations- och utbildningsinsatser inom 
cybersäkerhet för allmänheten. I detta beaktas skillnader i utsatthet 
för cybersäkerhetsrisker och skillnader i grundförutsättningar till 
god cyberhygien. Arbetet med att höja cybersäkerhetsmedvetenheten 
går hand i hand med insatser för att motstå hybridaktiviteter 
såsom stöd till medie- och informationskunnighet, bemötandet av 
desinformationskampanjer och Sveriges deltagande i det internationella 
arbetet med att stärka normer och regler för att värna det fria digitala 
informationsflödet. Exponering och ansvarsutkrävande av statliga 
cyberhotaktörer, inklusive inom utrikes- och säkerhetspolitiken, bidrar 
också till cybersäkerhetsmedvetenhet.
Universitetsutbildning.
Foto: Magnus Liam Karlsson/Image Bank Sweden
Mål 8: Stärkt kompetensförsörjning, utbildning och 
fortbildning inom cybersäkerhet
Kompetens inom cybersäkerhet blir allt viktigare och efterfrågan 
har länge varit större än utbudet. Utbildningsväsendet har en 
central roll i att möta samhällets behov genom att tillgodose 
grundläggande kunskaper i ämnet, väcka och stimulera intresse 
och ytterst stärka kompetensförsörjningen inom cybersäkerhet. 
Därtill behöver cybersäkerhetskompetensen hos arbetsgivare 
och arbetstagare stärkas för att möta dagens och morgondagens 
behov inom cybersäkerhet. Befintlig kompetens behöver 
utvecklas och ny arbetskraft attraheras.
38 Försvarsdepartementet
Önskat läge 2030
Mer tillämpbara kunskaper i cybersäkerhet får genomslag i utbildningen i 
grundskolan, anpassade grundskolan, specialskolan och sameskolan. Elever 
i gymnasieskola, anpassad gymnasieskola och kommunal vuxenutbildning 
ges förutsättningar att förstå vikten av samhällets cybersäkerhet samt 
att få praktiska cybersäkerhetsfärdigheter. Både privata och offentliga 
organisationer bidrar fortsatt med interaktiva utbildningspaket och moduler 
som kan nyttjas för utbildning och fortbildning inom cybersäkerhet. 
Högskolor, universitet och yrkeshögskolor överväger om och hur 
cybersäkerhet bör införas i utbildningar. Därmed blir cybersäkerhet alltmer 
sammankopplat med alla ämnesområden. 
Grundläggande och förutsättningsskapande utbildning för cybersäkerhet, 
såsom matematik, datavetenskap och kryptologi, står sig fortsatt stark. 
Interaktiva spel och tävlingar som vänder sig till ungdomar för att 
stimulera och väcka intresse för praktisk cybersäkerhet har bred spridning. 
Cybercampus Sverige utgör ett nav för utbildning inom området och 
bidrar till förstärkt kompetensförsörjning av cybersäkerhetsexperter inom 
både offentlig och privat sektor. Organisationer såsom lärosäten, andra 
myndigheter och utbildningsanordnare inom yrkeshögskolan har tecknat 
avsiktsförklaringar att ingå i Cybercampus inom ramen för verksamheten. 
Statliga myndigheter verkar fortsatt för att väcka intresse för arbete 
inom cybersäkerhet. Berörda statliga myndigheter, kommuner och 
regioner samt andra organisationer har ett aktivt branschsamarbete 
om kompetensförsörjning inom cybersäkerhetsområdet och sprider 
kunskap om arbetsgivarnas nuvarande och framtida kompetensbehov. 
Nya målgrupper övervägs i större utsträckning för roller där avsaknad 
av tidigare erfarenhet eller utbildning inom området kan tillgodoses 
genom intensiv- och internutbildningar. Livslångt lärande och karriärbyte 
främjas, med omställningsstudiestödet eller liknande som en möjliggörare. 
Arbetsgivare säkerställer god fortbildning för anställda som arbetar med 
cybersäkerhet men också kompetensutveckling för andra medarbetare, 
chefer och ledning kring cybersäkerhet. Statliga myndigheter och 
privata organisationer erbjuder trainee-program inom cybersäkerhet 
i privat-offentlig samverkan. Därtill inspireras organisationer av, och 
utvärderar hur, lyckade satsningar i andra länder som rör kunskaps- och 
erfarenhetsutbyten kan omsättas till en svensk kontext.
Försvars departementet  39

Kan du lösa kryptot 
till vänster?  
Svaret går att hitta på 
regeringen.se/cyber
Mål 9: Stärkt forskning och innovation  
på cybersäkerhetsområdet
I Sverige finns många världsledande teknikföretag, inklusive 
en expansiv cybersäkerhetsindustri innehållandes många 
innovativa små och medelstora företag som utvecklar och 
erbjuder konkurrenskraftiga cybersäkerhetslösningar. Traditionen 
av nära samarbete mellan staten, lärosäten och industri finns 
även inom cybersäkerhetsområdet. Cybersäkerhetsforskning 
bedrivs vid flertalet universitet och högskolor vilka finansieras 
av såväl statliga som privata forskningsfinansiärer. Sverige har 
starka forskargrupper inom vissa av cybersäkerhetsforskningens 
områden men fältet är splittrat. En viktig faktor är att organisationer 
och företag ges goda förutsättningar för innovation, forskning och 
investeringar inom cybersäkerhetsområdet i Sverige. Nyttjandet 
av möjligheter och finansiering från bland annat EU:s program och 
fonder behöver öka. 
Försvars departementet  41
Önskat läge 2030
Sveriges forsknings- och teknikintensiva näringsliv inom 
cybersäkerhetsområdet ligger fortsatt i framkant och konkurrerar på 
en global marknad. Regeringens kraftfulla satsningar på forskning och 
innovation för banbrytande och strategisk teknik i den forsknings- 
och innovationspolitiska propositionen Forskning och innovation för 
framtid, nyfikenhet och nytta (prop. 2024/25:60) har även skapat goda 
förutsättningar för stärkt cybersäkerhetsforskning.
Satsningar som Cybercampus Sverige har stärkt forskning och 
innovation inom cybersäkerhet och bidrar till ett säkert digitaliserat 
och motståndskraftigt Sverige. Genom god samverkan med och 
mellan lärosäten och näringsliv fortsätter utvecklingen av funktioner 
såsom Cybercampus, Cybernoden och NCC-SE. Utvecklingen bidrar 
till ökad koordinering av cybersäkerhetsforskning och innovation 
samt goda förutsättningar för entreprenörskap på området. Forskning 
och innovation på cyberområdet har även en tvärvetenskaplig ansats 
och kommer därmed hela samhället till del genom att teknisk expertis 
alltmer sammanlänkas med andra ämnesområden. Forskningsresultat 
inom området leder i större utsträckning till innovation och 
kommersialisering. Statliga myndigheter bidrar aktivt till utveckling 
och kommersialisering av cybersäkerhetsinnovation genom exempelvis 
innovationsdrivande upphandling och stöttar organisationer att nyttja 
finansieringsmöjligheter för cybersäkerhet inom EU. Det finns en 
tillräckligt hög nivå av nationell medfinansiering för att säkra svenska 
aktörers aktiva och långsiktiga medverkan i fonder och program 
exempelvis inom cybersäkerhetsområdet. Sverige påverkar på ett 
tidigt stadium innehåll i arbetsprogram inför kommande utlysningar. 
Internationella forsknings- och innovationssamarbeten kring 
cybersäkerhet har ökat inom såväl EU och Nato som bilateralt med 
likasinnade länder.
Chip till kvantdator.
Foto: Sofia Sabel/Image Bank Sweden
Mål 10: Stärkt förmåga att hantera framväxande 
teknologiers risker och möjligheter
Utvecklingen inom framväxande, banbrytande och strategiskt 
viktiga tekniker går snabbt. AI och kvantteknik är exempel på 
områden där omfattande framsteg har skett med relevans för 
cybersäkerhetsområdet. Ökad förmåga att hantera framväxande 
teknologier stärker både nationell säkerhet och konkurrenskraft. 
För att möta risker och möjligheter med framväxande teknologier 
behöver berörda organisationer prioritera arbetet, och det är centralt 
med innovation och forskning av hög kvalitet inom teknikområden.
Utvecklingen inom kvantteknik, framför allt kvantdatorer, påverkar 
kryptografiska tekniker, vilket är ett väsentligt säkerhetsintresse och ett 
område där Sverige traditionellt legat i framkant. Organisationer har goda 
förutsättningar att skydda säkerhetsskyddsklassificerade uppgifter genom 
tillgång till godkända kryptografiska system som redan är kvantdatorsäkra, 
men fler insatser krävs för att bibehålla och utveckla förmågan samt för att 
kvantsäkra information som inte är säkerhetsskyddsklassificerad. 
Teknikutveckling i stort, och kanske särskilt AI-utvecklingen, är ur 
många perspektiv fördelaktig men medför också ytterligare krav på 
cybersäkerhetsarbetet och på kontinuerlig utveckling av regelverk 
för att möta både möjligheter och utmaningar. Utvecklingen och 
implementeringen av säkra och etiska AI-system blir allt viktigare. 
42 Försvarsdepartementet
Önskat läge 2030
Utvecklingen av AI nyttjas till en omfattande positiv påverkan på 
cybersäkerhetsområdet. Sverige har god tillgång till kompetens inom 
AI och är representerat i de internationella sammanhang där utveckling 
sker och kan därmed identifiera och hantera risker med AI, men också 
dra nytta av de möjligheter som AI innebär för cybersäkerhet.
Statliga myndigheter bibehåller en hög grad av kompetens, självförsörjning 
och nationellt oberoende i fråga om signalskydd. Utifrån antagandet om att 
kryptografiskt relevanta kvantdatorer kan komma att vara i bruk från början av 
2030-talet, utvecklas och införs kvantsäkra kryptografiska funktioner i linje med 
de behov av koordinering och standardisering som följer av Sveriges EU- och 
Natomedlemskap. Kvantdatorsäkra kryptografiska lösningar prioriteras även för 
information som är känslig men inte säkerhetsskyddsklassificerad, såsom vissa 
affärshemligheter och personuppgifter. Berörda statliga myndigheter verkar för 
att kritiska krypteringstekniker och produkter även fortsättningsvis utvecklas i 
Sverige och anpassas för såväl nationella behov som behov inom EU och Nato. 
Svensk kryptoindustri och nya svenska företag på området har möjligheter 
att utvecklas i Sverige och leverera på en internationell marknad. Statliga 
myndigheter bidrar fortsatt till arbetet med kryptografiskt skydd inom EU och 
arbetet med att utveckla ett aktivt bidrag till Natos förmåga inom området, 
bland annat genom att skapa förutsättningar för att svenska kryptografiska 
produkter ska kunna användas inom alliansen. Regeringens kraftfulla satsningar 
på forskning och innovation för banbrytande och strategisk teknik i den 
forsknings- och innovationspolitiska propositionen Forskning och innovation 
för framtid, nyfikenhet och nytta (prop. 2024/25:60) har ökat den långsiktiga 
kompetensförsörjningen inom olika teknikområden, vilket är av stor betydelse 
för såväl svensk konkurrenskraft och samhällsutveckling som cybersäkerhet.
Försvars departementet  43
44 Försvarsdepartementet
Pelare C: Förmåga att förhindra och 
hantera cybersäkerhetsincidenter
Förmåga att förhindra och hantera 
cybersäkerhetsincidenter syftar till att stärka 
förmågan att snabbt identifiera hot och 
förebygga cybersäkerhetsincidenter genom 
god informationsdelning samt att stärka 
det nationella systemet för och samarbetet 
kring incidenthantering. Hantering av 
cybersäkerhetsincidenter handlar om att 
identifiera, svara på och hämta sig från incidenter 
genom att vara väl förberedd, förstå vad som har 
hänt och utvärdera om agerandet varit adekvat. 
Vid cybersäkerhetsincidenter som drabbat flera 
länder är internationellt samarbete avgörande 
för en effektiv incidenthantering.
Utöver aktiviteterna i handlingsplanen gäller följande 
övergripande resultatindikatorer för pelare C:
• Andelen organisationer med kvalificerade processer för 
hantering av cybersäkerhetsincidenter har ökat.
• Processer hos berörda statliga myndigheter för att 
rapportera in incidenter har effektiviserats.
• Antalet cybersäkerhetsincidenter som rapporterats in  
har ökat.
• Informationsdelning om incidenter har ökat mellan  
berörda myndigheter.
• Återkopplingen från statliga myndigheter som tar emot 
incidentrapportering till organisationer som rapporterar 
incidenter har förbättrats.
Industri.
Foto: Per Pixel Petersson/Image Bank Sweden
Mål 11: Effektivare och säkrare informationsdelning 
nationellt och internationellt
Att kontinuerligt kartlägga, identifiera och bedöma cyberhot på 
hela skalan kräver ofta omfattande samarbete mellan nationella 
myndigheter och med myndigheter i andra stater, inte minst 
genom etablerade samarbeten inom EU och Nato. Samarbete 
med näringsliv och ideella organisationer ger också viktiga bidrag. 
Organisationers olika informationsflöden kan innehålla viktig 
information både för den egna organisationen och för andra 
när det gäller cybersäkerhetsincidenter, sårbarheter och hot. 
Ett välfungerande samarbete med hög tillit aktörerna emellan 
lägger därför grunden för informationsdelning och varningar 
om relevanta hot och sårbarheter, men också för att utreda och 
attribuera angrepp.
Försvars departementet  45
Önskat läge 2030
NIS 2-direktivets och cyberresiliensförordningens krav om 
samordnad delgivning av information om sårbarheter bidrar till 
ökad informationsdelning om sårbarheter som upptäcks i produkter 
och tjänster. NCSC har väletablerade metoder för internationellt 
och privat-offentligt samarbete. Positiva exempel inom privat-
offentlig samverkan har vidareutvecklats. Plattformar för att dela 
säkerhetsrelaterad information etableras, både inom och mellan 
offentlig och privat sektor, som möjliggör ökad delning och analys 
av realtidsinformation på teknisk och operativ nivå. Genom ökad 
analys av sådan information stimuleras även organisationers 
möjlighet att implementera, och dela med sig av förslag på, relevanta 
säkerhetshöjande åtgärder. Arbetet bidrar också till utvecklade och 
ändamålsenliga lägesbilder från NCSC till gagn för olika målgrupper 
samt vidareutvecklad samverkan mellan relevanta myndigheter om 
attribueringsfrågor. Informationsdelning sker, utifrån lagstiftning och 
etablerade processer, till gagn för alla inblandade parter och stärker 
bland annat förmågan att identifiera, hantera och utreda incidenter 
och angrepp. 
Ett utökat internationellt samarbete på cyberområdet bidrar till 
värdefulla lärdomar om bland annat informationsdelningsmetoder 
som anpassas till svensk kontext. Privat-offentlig samverkan bidrar till 
ökad förmåga att upptäcka och motstå cyberangrepp vare sig de utgör 
en enskild händelse eller en del av en hybridaktivitet.
Mål 12: Stärkt privat-offentlig hantering  
av cybersäkerhetsincidenter
En effektiv samordning är av central betydelse vid 
cybersäkerhetsincidenter. Lärdomar och erfarenheter behöver få 
genomslag i utvecklingen av nationell incidenthanteringsförmåga. 
Anmälnings- och rapporteringsbenägenheten vid incidenter 
behöver stimuleras, samtidigt som utmaningarna med 
överlappande rapporteringskrav behöver hanteras. För att 
effektivt nyttja de samlade utredande och förebyggande 
resurserna på cybersäkerhetsområdet behöver också 
myndigheters informationsdelning om incidenter vara 
ändamålsenlig. Sveriges förmåga att identifiera, hantera och 
bemöta cybersäkerhetsincidenter ska stärkas.
46 Försvarsdepartementet
Önskat läge 2030
Statliga myndigheter utvecklar kontinuerligt den nationella operativa 
förmågan för stöd och hantering vid cybersäkerhetsincidenter. NCSC 
utvecklar och stärker Sveriges samlade förmåga att förebygga, upptäcka 
och hantera antagonistiska cyberhot och andra it-incidenter. Privat-
offentligt samarbete kring cybersäkerhetsincidenter har utvecklats och 
nyttjar den incidenthanteringskompetens som finns i privat sektor. 
Organisationer inom berörda sektorer har NCSC som kontaktpunkt vid 
hantering av cybersäkerhetsincidenter1. Regelbundna incidentövningar 
sker inom och mellan organisationer. Nationell övningsverksamhet 
fortsätter bedrivas och utvecklas. Statliga myndigheter har etablerat 
gemensamma plattformar för incidentrapportering vilket underlättar 
för organisationer både att utföra sin rapporteringsplikt och att få 
återkoppling och stöd samtidigt som ökad informationsdelning mellan 
relevanta myndigheter förenklas. Statliga myndigheters kommunikation 
om förmågehöjande åtgärder relaterat till sannolikhet eller konsekvens 
för en incident sker löpande. Kommunikation mellan mottagande 
statliga myndigheter och drabbade organisationer, under och efter att en 
cybersäkerhetsincident inträffat, utvecklas. Organisationers rapporterings- 
och anmälningsbenägenhet vid cybersäkerhetsincidenter ökar.
Sverige har också aktivt deltagit i samordnad hantering av storskaliga 
cybersäkerhetsincidenter inom ramen för samarbetsförfaranden på EU-
nivå och bidragit till ett effektivt gränsöverskridande samarbete på 
operativ nivå mellan medlemsstaterna. 
1  Detta gäller dock inte för exempelvis säkerhetshotande händelser enligt 
säkerhetsskyddsförordningen.
Mål 13: Utvecklad förmåga att förebygga och 
bekämpa cyberbrott
Cyberbrott utvecklas ständigt och genererar stora brottsvinster. 
Detta medför utmaningar för rättsvårdande myndigheter 
och ett behov av kontinuerligt utvecklingsarbete för att möta 
nya utmaningar. Den ökande andelen brott med digitala 
element belyser kopplingen mellan cybersäkerhetsarbetet och 
bekämpningen av cyberbrottslighet, där stärkt cybersäkerhet 
leder till färre cyberbrott. Detta understryker vikten av att 
brottsbekämpande myndigheter behöver öka sina förmågor att 
utreda och lagföra digitala brott. 
Anmälningsbenägenheten till brottsbekämpande myndigheter 
behöver också öka. Mängden cyberangrepp mot svensk, digital 
kritisk infrastruktur eller enskilda personer från utlandet visar att 
det är viktigt att Sverige deltar aktivt i internationella samarbeten 
som syftar till att bekämpa ransomware-angrepp och datastölder. 
Försvars departementet  47
Önskat läge 2030
Brottsbekämpande myndigheters utveckling av specialistfunktioner 
för cyberbrottslighet har inneburit en förbättrad förmåga att bekämpa 
denna brottslighet. Samarbetet mellan NCSC och brottsbekämpande 
myndigheters specialistfunktioner har bidragit till bättre lägesbilder. De 
brottsbekämpande myndigheternas förmåga att inhämta information i 
digitala system och från kommunikationstjänster har utvecklats. Därtill 
har lagstiftningen utvecklats, bland annat genom EU:s förordning 
om europeiska bevarande- och utlämnandeorder för elektroniska 
bevis. Bekämpningen av den kriminella ekonomin har förstärkts och 
brottsvinsterna från cyberbrott har minskat.
Statliga myndigheters kompetensförsörjning när det gäller digital 
brottsbekämpningsförmåga har stärkts och kunskapen om kriminella 
aktörers tillvägagångssätt och effekter av motåtgärder har ökat. De 
operativa samarbetsmöjligheter som erbjuds av Eurojust och Europol 
har förstärkts och nyttjas i större omfattning. 
Berörda statliga myndigheters stöd och rådgivning om hantering 
och förebyggande av cyberbrottslighet har ökat. Brottsförebyggande 
samarbeten mellan ideell sektor, näringslivet och statliga myndigheter 
har vidareutvecklats. Mörkertalen för rapporterade digitala brott har 
minskat och närmar sig i vart fall rapporteringsgraden för fysiska brott. 
En ökad förmåga att bekämpa cyberbrott har bidragit till en ökad 
trygghet för individer och organisationer i Sverige samt, givet att statliga 
hotaktörer kan använda kriminella grupper som mellanhänder för olika 
former av hybridaktiviteter, till att Sveriges samlade förmåga att motstå 
hybridhot har förstärkts.
Telekommunikation.
Foto: MSB
48 Försvarsdepartementet
Försvars departementet  49
Genomförande och 
uppföljning
Den nationella strategin för cybersäkerhet ger inriktningen för 
regeringens arbete med frågor av betydelse för Sveriges cybersäkerhet. 
Strategin kommer regelbundet och minst vart femte år att utvärderas 
på grundval av strategins resultatindikatorer i enlighet med  
NIS 2-direktivets krav.
Av bilagd handlingsplan framgår att strategin kommer att omsättas i 
konkret handling bland annat genom specifika uppdrag och styrning 
av myndigheter. Det kan också krävas andra regeringsbeslut för 
att genomföra strategin i denna del. Teknik- och hotutvecklingen 
innebär att cybersäkerhetsområdet förändras och utvecklas i snabb 
takt och det krävs därför flexibilitet i genomförandet av strategin. 
Handlingsplanens innehåll kommer därför att uppdateras löpande. 
Därutöver kommer utvärdering och revidering av handlingsplanens 
innehåll att ske på det sätt som regeringen ser behov av. Bilagan 
som gäller organisationer med roller och ansvarsområden inom 
cybersäkerhet kommer också att behöva uppdateras, bland annat när 
den nationella regleringen som genomför NIS 2-direktivet i Sverige 
har trätt i kraft. Denna uppdatering kommer att ske på det sätt och i 
den form som regeringen ser behov av.
Helikopter över svenskt skogslandsskap.
Foto: Hampus Hagstedt/Försvarsmakten
50 Försvarsdepartementet
Begreppsförteckning
Allriskperspektiv: Används i denna strategi på motsvarande 
sätt som allriskansats i skäl 79 i NIS 2-direktivet.
Cyberresiliensförordningen: Förordningen innebär 
bland annat att vissa kritiska produkter och tjänster 
omfattas av högre säkerhetskrav (bland annat bedömning 
av överensstämmelse samt tredjepartsgranskning 
enligt EU:s New Legal Framework och CSA:s ramverk för 
cybersäkerhetscertifiering).
Cybersäkerhetsakten: Akten reglerar bland annat 
cybersäkerhetscertifiering på den inre marknaden som 
möjliggör att olika it-produkter och it-tjänster (till exempel 
molntjänster) kan certifieras mot en ensad, kvalitetssäkrad 
och gemensam uppsättning krav. Sådan certifiering kan 
bland annat användas vid myndigheters kravställning 
i samband med upphandling, som krav i tillsyns- och 
sektorsmyndigheters föreskrifter eller för att visa uppfyllnad 
av olika cybersäkerhetskrav vid myndighetstillsyn.
Cyber range: Testbädd och övningsanläggning för 
cybersäkerhet.
Cyberangrepp: En interaktion mellan en angripare och 
ett mål som i) angriparen inte har rätt att utföra mot 
målet, ii) medför ett utbyte av information som resulterar 
i en interaktion, konfigurering, installation/sparande, 
avinstallation/raderande eller överbelastning i något av 
målets informationssystem, iii) resulterar i minst en för 
målet oönskad konsekvens i termer av konfidentialitet, 
riktighet eller tillgänglighet för målet eller för andra via målet 
och vi) som angriparen utför i ett antagonistiskt syfte.
Cybersäkerhet: Används i denna strategi i enlighet med NIS 
2-direktivet, som nyttjar cybersäkerhetsaktens definition (all 
verksamhet som är nödvändig för att skydda nätverks- och 
informationssystem, användare av dessa system och andra 
berörda personer mot cyberhot).
Digital leveranskedja: Tjänster och infrastruktur som 
levererar eller möjliggör leverans av digitala produkter 
vilka används för att upprätta, upprätthålla, utveckla eller 
återställa en verksamhets informationshantering och 
informationssystem.
IoT: Internet of Things, eller Sakernas internet, rör 
användandet av uppkopplade föremål i verksamheter.
Försvars departementet  51
Konfidentialitet: En aspekt av cybersäkerhet som innebär 
att endast behöriga kan ta del av informationen. Frågor 
som rör offentlighetsprincipen och allmänhetens tillgång till 
handlingar faller dock utanför denna definition.
Monoberoende: Tjänster eller infrastruktur som 
organisationer är beroende av och där alternativ saknas om 
den aktuella tjänsten eller infrastrukturen skulle upphöra.
NIS2-direktivet: Europaparlamentets och rådets direktiv 
(EU) 2022/2555 av den 14 december 2022 om åtgärder för 
en hög gemensam cybersäkerhetsnivå i hela unionen, om 
ändring av förordning (EU) nr 910/2014 och direktiv (EU) 
2018/1972 och om upphävande av direktiv (EU) 2016/1148 
(NIS 2-direktivet).
Nätverks- och informationssystem: Ett nätverks- och 
informationssystem enligt definitionen i artikel 4.1 i direktiv 
(EU) 2016/1148.
Ransomware: Utpressningsvirus och program som 
krypterar hela eller delar av en verksamhetsinformation 
som lagras på drabbade informationssystem och gör 
informationen otillgänglig. Syftar till att försöka utpressa 
en organisation eller individ på en lösensumma. Angrepp 
kan även genomföras i syfte att nå specifik information, till 
exempel för underrättelseinhämtning.
Riktighet: En aspekt av cybersäkerhet som innebär att 
information och informationssystem är korrekta eller 
fungerar korrekt och inte ändras på ett felaktigt sätt.
Systematisk cybersäkerhet: Förebyggande och 
kontinuerlig anpassning av skydd utifrån behov och 
risker. Det innefattar arbetssätt baserat på en metodik 
för verksamhetsrisk, som syftar till att upprätta, införa, 
driva, övervaka, granska, underhålla och förbättra 
organisationens informationssäkerhet, det vill säga skydd av 
informationstillgångar som gäller konfidentialitet, riktighet 
och tillgänglighet.
Tillgänglighet: Tillgänglighet är aspekten att information eller 
informationssystem ska finnas tillgängligt när de behövs.
Överbelastningsangrepp: Angreppsmetod som bygger 
på att stora mängder datatrafik eller förfrågningar skickas 
mot en server eller annan nätverkskomponent i syfte att 
begränsa dess förmåga att bearbeta data och därmed 
blockera åtkomst för annan, legitim datatrafik.
Nationell strategi för cybersäkerhet 2025-2029
Regeringskansliet
Växel: 08-405 10 00
www.regeringen.se